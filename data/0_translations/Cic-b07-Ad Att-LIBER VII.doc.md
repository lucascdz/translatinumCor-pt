

| Marcus Tullius Cicero Epistulae ad Atticum – Liber VII | Cícero Cartas a Ático – Livro 7 |
| ----- | ----- |
| TRADUÇÃO: **José Dejalma Dezotti** |  |
|  |  |
| **1** | **1** |
| Cicero Attico sal. | Cícero saúda Ático. |
| **1** Dederam equidem L. Saufeio litteras et dederam ad te unum, quod, cum non esset temporis mihi ad scribendum satis, tamen hominem tibi tam familiarem sine meis litteris ad te uenire nolebam; | **1** Dei a Lúcio Saufeio uma carta e a dei só para ti, porque, embora eu não tivesse tempo suficiente para escrever, não queria, contudo, que uma pessoa tão amiga tua fosse até ti sem uma carta minha; |
| sed, ut philosophi ambulant, has tibi redditum iri putabam prius. | mas, como os filósofos vagueiam, julgo que esta te será entregue antes. |
| Sin iam illas accepisti, scis me Athenas uenisse prid. Id. Oct., e naui egressum in Piraeum tuas ab Acasto nostro litteras accepisse, conturbatum quod cum febre Romam uenisses bono tamen animo esse coepisse quod Acastus ea quae uellem de adleuato corpore tuo nuntiaret, cohorruisse autem in eo quod tuae litterae de legionibus Caesaris adferrent; | Se já recebeste aquela, sabes que cheguei em Atenas na véspera dos idos de outubro \[14 de outubro\], que, depois de sair do navio no Pireu, recebi do nosso querido Acasto a tua carta, alarmado porque tinhas chegado em Roma com febre, mas que passei a ficar tranquilo porque Acasto me informou o que eu desejava a respeito da melhora de teu corpo, que também tive calafrios em relação àquilo que tua carta trouxe acerca das legiões de César; |
| et egisse tecum ut uideres ne quid φιλοτιμία eius quem nosti nobis noceret; | e que tratei contigo para que cuidasses que não me prejudicasse a *ambição* daquele tu sabes quem; |
| et, de quo iam pridem ad te scripseram, Turranius autem secus tibi Brundisi dixerat (quod ex iis litteris cognoui quas a Xenone, optimo uiro, accepi), cur fratrem prouinciae non praefecissem exposui breuiter. | e, sobre aquilo que eu tinha escrito a ti já faz tempo, mas Turrânio tinha te dito com outro sentido em Brudísio (o que eu soube pela carta que recebi de Xenão, um homwm excelente), expliquei sucintamente por que não tinha posto meu irmão à frente da província. |
| Haec fere sunt in illa epistula. | São mais ou menos essas coisas naquela carta. |
| **2** Nunc audi reliqua: | **2** Agora ouve o resto: |
| Per fortunas, omnem tuum amorem quo me es amplexus omnemque tuam prudentiam, quam mehercule ego in omni genere iudico singularem, confer iam ad eam curam, ut de omni statu meo cogites. | Pelas fortunas, todo o teu afeto com que me abraçaste e toda a tua prudência, que, por hércules, eu considero excepcional em qualquer assunto, dedica agora a esta preocupação, que penses acerca de toda minha situação. |
| Videre enim mihi uideor tantam dimicationem, nisi idem deus qui nos melius quam optare auderemus Parthico bello liberauit, respexerit rem publicam—sed tantam quanta numquam fuit. | Pois pareço ver um tão grande combate, a não ser que o mesmo deus que nos livrou da guerra com os partos melhor do ousávamos desejar proteja a república \-- mas um combate tão grande quanto nunca houve. |
| Age, hoc malum mihi commune est cum omnibus; | Ora vamos, esta desgraça me é comum com todos; |
| nihil tibi mando ut de eo cogites, illud meum proprium πρόβλημα, quaeso, suscipe. | não te encarrego que penses nada em relação a isso, ocupa-te, peço, do meu próprio *problema*. |
| Videsne ut te auctore sim utrumque complexus \[Pompeium et Caesarem\]? | Não vês que, a teu conselho, eu abracei ambos \[Pompeu e César\]? |
| Ac uellem a principio te audisse amicissime monentem, “ἀλλ' ἐμὸν οὔποτε θυμὸν ἐνὶ στήθεσσιν ἔπειθες” sed aliquando tamen persuasisti ut alterum complecterer quia de me erat optime meritus, alterum quia tantum ualebat. | E eu queria ter te ouvido desde o princípio me aconselhando na maior amizade, “*nunca convenceste meu coração em meu peito*”, mas por fim me persuadiste a abraçar um por me obsequiar otimamente, o outro por ter taõ grande poder. |
| Feci igitur, itaque effeci omni obsequio ut neutri illorum quisquam esset me carior. | Fiz, portanto, e fiz com todo empenho de modo que para nenhum deles ninguém fosse mais estimado do que eu. |
| **3** Haec enim cogitabamus, nec mihi coniuncto cum Pompeio fore necesse peccare in re publica aliquando nec cum Pompeio sentienti pugnandum esse cum Caesare; | **3** Pois eu pensava isto: unido com Pompeu não haveria necessidade de às vezes cometer erro na república e estando de acordo com Pompeu não teria de lutar com César; |
| tanta erat illorum coniunctio. | tão grande era a união deles. |
| Nunc impendet, ut et tu ostendis et ego uideo, summa inter eos contentio. | Agora está iminente, como tu mostras e eu também vejo, uma grande tensão entre eles. |
| Me autem uterque numerat suum, nisi forte simulat alter. | Ambos me contam como seu partidário, a não ser que, por acaso, um esteja fingindo. |
| Nam Pompeius non dubitat; | Certamente Pompeu não tem dúvida; |
| uere enim iudicat ea quae de re publica nunc sentiat mihi ualde probari. | pois julga com razão que o que ele agora sente a respeito da república é totalmente aprovado por mim. |
| Vtriusque autem accepi eius modi litteras eodem tempore quo tuas ut neuter quemquam omnium pluris facere quam me uideretur. | Recebi dos dois cartas ao mesmo tempo que a tua de tal modo que a ninguém nenhum deles parece estimar mais do que a mim. |
| **4** Verum quid agam? | **4** Mas o que é que eu vou fazer? |
| Non quaero illa ultima (si enim castris res geretur, uideo cum altero uinci satius esse quam cum altero uincere), sed illa quae tum agentur cum uenero, ne ratio absentis habeatur, ut exercitum dimittat. | Não pergunto pela situação extrema (pois se a coisa for levada nos acampamentos, vejo que é melhor ser vencido com um do que vencer com o outro), mas o que será tratado quando eu tiver chegado, que não se tenha em conta ao ausente para que licencie o seu exército. |
| “Dic, M. Tulli.” Quid dicam? | “Diz, Marco Túlio.” O que vou dizer? |
| “Exspecta, amabo te, dum Atticum conueniam”? | “Espera, por favor, até que eu me encontre com Ático”? |
| Non est locus ad tergiuersandum. | Não há lugar para tergiversar. |
| Contra Caesarem? | Contra César? |
| “Vbi illae sunt densae dexterae?”; | “Onde estão aqueles apertos de mãos?” |
| Nam ut illi hoc liceret adiuui, rogatus ab ipso Rauennae de Caelio tribuno pl. | Pois favoreci a que isto lhe fosse permitido, solicitado por ele próprio em Ravena a respeito do tribuno da plebe Célio. |
| Ab ipso autem? | Por ele próprio? |
| Etiam a Gnaeo nostro in illo diuino tertio consulatu. | E também pelo nosso querido Cneu naquele divino terceiro consulado. |
| Aliter sensero? | Vou pensar de outro modo? |
| “αἰδέομαι” non Pompeium modo sed “Τρῶας καὶ Τρῳάδας”. | “*temo*” não só Pompeu, mas “*os troianos e as troianas*”. |
| “Πουλυδάμας μοι πρῶτος ἐλεγχείην καταθήσει”; | “*Polidamante será o primeiro a cobrir-me de ultrajes*”; |
| Quis? Tu ipse scilicet, laudator et factorum et scriptorum meorum. | Quem? Tu mesmo, sem dúvida, louvador tanto de meus feitos como de meus escritos, |
| **5** Hanc ergo plagam effugi per duos superiores Marcellorum consulatus cum est actum de prouincia Caesaris, nunc incido in discrimen ipsum. | **5** Portanto, eu evitei essa ferida durante os dois últimos consulados dos Marcelos, quando se tratou da província de César, agora caio no próprio dilema. |
| Itaque ut stultus primus suam sententiam dicat, mihi ualde placet de triumpho nos moliri aliquid, extra urbem esse cum iustissima causa. | E assim, que um idiota seja o primeiro a dizer sua opinião, a mim me agrada muito projetar algo acerca de meu triunfo, estar fora de cidade com o mais justificado motivo. |
| Tamen dabunt operam ut eliciant sententiam meam. | Contudo, trabalharão por arrancar minha opinião. |
| Ridebis hoc loco fortasse: | Vais rir neste ponto talvez: |
| quam uellem etiam nunc in prouincia morari\! | quanto eu queria permanecer ainda agora na província\! |
| Plane opus fuit, si hoc impendebat. | Realmente era preciso, se isso ameaçava. |
| Etsi nil miserius; | Embora nada fosse mais lamentável; |
| nam ὁδοῦ πάρεργον uolo te hoc scire: | Pois *de passagem* quero que tu saibas isto: |
| omnia illa prima quae etiam tu tuis litteris in caelum ferebas ἐπίτηκτα fuerunt. | todas aquelas coisas que tu punhas até mesmo no céu em tuas cartas foram *minudências*. |
| **6** Quam non est facilis uirtus\! | **6** Como não é fácil a virtude\! |
| Quam uero difficilis eius diuturna simulatio\! | Quão realmente difícil o seu fingimento por muito tempo\! |
| Cum enim hoc rectum et gloriosum putarem, ex annuo sumptu qui mihi decretus esset me C. Coelio quaestori relinquere annuum, referre in aerarium ad HS M, ingemuit nostra cohors, omne illud putans distribui sibi oportere, ut ego amicior inuenirer Phrygum et Cilicum aerariis quam nostro. | Pois como eu julgasse correto e glorioso deixar do orçamento anual que me havia sido decretado ao meu questor Caio Célio para um ano, devolver ao erário por volta de um milhão de sestércios, nossa coorte deplorou, achando que convinha que tudo aquilo fosse distribuído entre eles, na idéia de que eu me mostrava mais amigo dos erários dos frígios e cilícios do que do nosso. |
| Sed me non mouerunt; | Mas não me comoveram; |
| nam et mea laus apud me plurimum ualuit nec tamen quicquam honorifice in quemquam fieri potuit quod praetermiserim. | pois minha reputação valeu mais que tudo para mim e, ademais, não há nada que pôde ser feito em honra para alguém que eu não tenha deixado passa. |
| Sed haec fuerit, ut ait Thucydides, ἐκβολὴ λόγου non inutilis. | Mas isso foi, como diz Tucídides, uma *digressão* não inútil. |
| **7** Tu autem de nostro statu cogitabis: | **7** Tu, porém, pensarás a respeito de minha situação. |
| primum quo artificio tueamur beneuolentiam Caesaris, deinde de ipso triumpho, | primeiramente com que meio eu posso conservar a boa disposição de César, depois a respeito do próprio triunfo, |
| quem uideo, nisi rei publicae tempora impedient, εὐπόριστον. | que eu vejo, se as circunstâncias da república não impedirem, *em excelente situação*. |
| Iudico autem cum ex litteris amicorum tum ex supplicatione; | Julgo assim tanto pelas cartas dos amigos, como pela ação de graças pública; |
| quam qui non decreuit, plus decreuit quam si omnis decresset triumphos. | quem não a aprovou, aprovou mais do que se tivesse aprovado todos os triunfos. |
| Ei porro adsensus est unus familiaris meus, Fauonius, alter iratus, Hirrus. | Estiveram de acordo com ele um amigo meu, Favônio e um irritado comigo, Hirro. |
| Cato autem et scribendo adfuit et ad me de sententia sua iucundissimas litteras misit. | Catão, por sua vez, participou escrevendo e enviou a mim uma carta muito prazerosa acerca de sua sentença. |
| Sed tamen gratulans mihi Caesar de supplicatione triumphat de sententia Catonis, nec scribit quid ille sententiae dixerit sed tantum supplicationem eum mihi non decreuisse. | No entanto César, me felicitando a respeito da ação de graças, triunfa acerca da sentença de Catão, e não escreve que sentença aquele disse, mas somente que ele não aprovou a ação de graças para mim. |
| **8** Redeo ad Hirrum. | **8** Volto a Hirro. |
| Coeperas eum mihi placare: | Tinhas começado a reconciliá-lo comigo: |
| perfice. | termina. |
| Habes Scrofam, habes Silium. | Tens Escrofa, tens Sílio. |
| Ad eos ego etiam antea scripsi et iam ad ipsum Hirrum. | Eu mesmo antes escrevi a esses e agora ao próprio Hirro. |
| Locutus enim erat cum iis commode se potuisse impedire sed noluisse; | Pois ele tinha falado com eles que podia facilmente tê-lo impedido, mas não quis; |
| adsensum tantum esse Catoni, amicissimo meo, cum is honorificentissimam in me sententiam dixisset; | que tinha apenas estado de acordo com Catão, amicíssimo meu, quando este tinha dito uma sentença muitíssima honrosa para mim; |
| nec me ad se ullas litteras misisse, cum ad omnis mitterem. | que eu não tinha enviado nenhuma carta a ele, quando eu enviava a todos. |
| Verum dicebat; | Dizia a verdade; |
| ad eum enim solum et ad Crassipedem non scripseram. | pois somente a ele e a Crassípede eu não tinha escrito. |
| **9** Atque haec de rebus forensibus: | **9** Isso a respeito de assuntos forenses; |
| redeamus domum. | voltemos para casa. |
| Diiungere me ab illo uolo; | Quero me afastar dele; |
| merus est φυρατής, germanus Lartidius. | é um mero trapaceiro, um legítimo imitador de Ulisses. |
| “ἀλλὰ τὰ μὲν προτετύχθαι ἐάσομεν ἀχνύμενοί περ.” |  |
| Reliqua expediamus; | Resolvamos o restante; |
| hoc primum, quae accessit cura dolori meo—sed tamen hoc, quicquid est, Precianum cum iis rationibus quas ille meas tractat admisceri nolo. | primeiramente isto que acrescentou preocupação à minha dor \-- mas o de Précio, seja o que for, não quero que se misture com as minhas contas que aquele maneja. |
| Scripsi ad Terentiam, scripsi etiam ad ipsum, me quicquid posset nummorum ad apparatum sperati triumphi ad te redacturum. | Escrevi para Terência, escrevi até mesmo para ele próprio, que eu entregaria a ti tudo que fosse possível do dinheiro para o aparato do triunfo esperado. |
| Ita puto ἄμεμπτα fore; | Assim penso que será *sem reproche*; |
| uerum ut libebit. | mas como for do agrado. |
| Hanc quoque suscipe curam, quem ad modum expediamur; | Encarrega-te também deste cuidado, de como resolvemos; |
| id tu et ostendisti quibusdam litteris ex Epiro an Athenis datis et in eo ego te adiuuabo. | tu mostraste isso numa certa carta enviada de Epiro ou de Atenas e nisso eu te ajudarei. |
|  |  |
| **2** | **2** |
| Cicero Attico sal. | Cícero saúda Ático. |
| **1** Brundisium uenimus VII Kal. Dec. usi tua felicitate nauigandi; | **1** Chegamos a Brundísio no sétimo dia antes das calendas de dezembro \[25 de novembro\], tendo desfrutado da tua felicidade de navegar; |
| ita belle nobis “flauit ab Epiro lenissimus Onchesmites” (hunc σπονδειάζοντα si cui uoles τῶν νεωτέρων pro tuo uendito). | tão lindamente nos “soprou de Epiro um suavíssimo Onquesmita” (este *espondaico*, vende-o como teu, se quiseres, a qualquer *dos neotéricos*). |
| **2** Valetudo tua me ualde conturbat; | **2** Tua saúde está me preocupando muito; |
| significant enim tuae litterae te prorsus laborare. | pois tua carta indica que estás realmente sofrendo. |
| Ego autem, cum sciam quam sis fortis, uehementius esse quiddam suspicor quod te cogat cedere et prope modum infringat. | Eu porém, como sei quão forte és, suspeito que há algo mais sério que te obriga a ceder e quase te arrebenta. |
| Etsi alteram quartanam Pamphilus tuus mihi dixit decessisse et alteram leuiorem accedere. | Embora teu Pânfilo tenha me dito que uma quartã foi embora e chega outra mais leve. |
| Terentia uero, quae quidem eodem tempore ad portam Brundisinam uenit quo ego in portum mihique obuia in foro fuit, L. Pontium sibi in Trebulano dixisse narrabat etiam eam decessisse; | Terência, porém, que na verdade chegou à porta de Brundísio ao mesmo tempo em que eu cheguei no porto e foi ao meu encontro no foro, conta que Lúcio Pôntio lhe disse em Trebulano que também essa foi embora; |
| quod si ita est, quod maxime mehercule opto, gaudeo, idque spero tua prudentia et temperantia te consecutum. | e se isso é assim, o que, por hércules eu mais desejo, fico contente, e espero que tenha conseguido isso com tua prudência e moderação. |
| **3** Venio ad epistulas tuas; | **3** Venho agora às tuas cartas; |
| quas ego sescentas uno tempore accepi, aliam alia iucundiorem, quae quidem erant tua manu; | eu recebi seiscentas de uma vez só, uma mais prazerosa que a outra, que eram  de tua própria mão; |
| nam Alexidis manum amabam quod tam prope accedebat ad similitudinem tuae, non amabam quod indicabat te non ualere. | com efeito, gosto muito da letra de Alexis, porque se aproxima muito em semelhança da tua, não gosto porque ela mostra que não estás bem de saúde. |
| Cuius quoniam mentio facta est, Tironem Patris aegrum reliqui, adulescentem doctum et diligentem, ut nosti, et adde, si quid uis, probum; | Já que se fez menção a ele, deixei Tirão doente em Patras, jovem instruído e diligente, como sabes, e acrescenta, se queres, honrado; |
| nihil uidi melius. | não vi nada melhor. |
| Itaque careo aegre et, quamquam uidebatur se non grauiter habere, tamen sum sollicitus maximamque spem habeo in M'. Curi diligentia, de qua ad me scripsit Tiro et multi nuntiarunt. | E assim lamentavelmente estou sem ele e, embora pareça não encontrar-se gravemente, mesmo assim estou preocupado e tenho a maior esperança no zelo de Mânio Cúrio, a respeito do qual Tirão me escreveu e muitos me informaram. |
| Curius autem ipse sensit quam tu uelles se a me diligi, et eo sum admodum delectatus. | O próprio Cúrio, por sua vez, notou o quanto tu queres que ele seja estimado por mim, e eu estou muitíssimo satisfeito com ele. |
| Et mehercule est quem facile diligas; | E, por hércules, é alguém a quem estimas facilmente; |
| αὐτόχθων in homine urbanitas est. | há no homem uma educação *genuína*. |
| Eius testamentum deporto trium Ciceronum signis obsignatum cohortisque praetoriae; | Levo o seu testamento assinalado com os selos dos três Cíceros e da coorte pretoriana; |
| fecit palam te ex libella, me ex terruncio. | Perante testemunhas a ti ele legou um décimo, a mim um quadragésimo. |
| In Actio Corcyrae Alexio me opipare muneratus est. | Em Áccio, em Cocira, Alexião me presenteou lautamente. |
| Q. Ciceroni obsisti non potuit quo minus Thyamim uideret. | Não se pôde impedir que Quinto Cícero visse o Rio Tiâmide. |
| **4** Filiola tua te delectari laetor et probari tibi φυσικὴν esse τὴν στοργὴν τὴν πρὸς τὰ τέκνα. | **4** Me alegro que te deleites com tua filhinha e que seja aprovado por ti que é *natural o afeto para com os filhos*. |
| Etenim si hoc non est, nulla potest homini esse ad hominem naturae adiunctio; | Com efeito, se não é assim, não pode haver nenhum laço natural de um homem para com outro homem; |
| qua sublata uitae societas tollitur. | e suprimido este, suprime-se a vida social. |
| “Bene eueniat\!” inquit Carneades, spurce, sed tamen prudentius quam Lucius noster et Patron, qui, cum omnia ad se referant nec quicquam alterius causa fieri putent et cum ea re bonum uirum esse oportere dicant ne malum habeat, non quod id natura rectum sit, non intellegunt se de callido homine loqui, non de bono uiro. | “Que ocorra bem\!” diz Carnéades, porcamente, mas mesmo assim com mais sabedoria do que o nosso Lúcio e Patrão, os quais, quando referem tudo a si mesmos e julgam que nada se faz por causa de outrem e quando dizem que convém ser o homem bom para não ter mal, não porque isso é o correto por natureza, não entendem que falam de um homem astuto, não de um homem bom. |
| Sed haec, opinor, sunt in iis libris quos tu laudando animos mihi addidisti. | Mas essas coisas, acho eu, estão nos livros com que tu me encorajaste, louvando-os. |
| **5** Redeo ad rem. | **5** Volto ao assunto. |
| Quo modo exspectabam epistulam quam Philoxeno dedisses\! | Como eu esperava a carta que tinhas entregado a Filoxeno\! |
| Scripseras enim in ea esse de sermone Pompei Neapolitano. | Pois tinhas escrito que havia nela informação sobre a conversa de Pompeu em Nápolis. |
| Eam mihi Patron Brundisi reddidit; | Patrão a entregou para mim em Brundísio; |
| Corcyrae, ut opinor, acceperat. | Conforme acho, ele a tinha recebido em Corcira. |
| Nihil potuit esse iucundius; | Nada pôde ser mais prazeroso; |
| erat enim de re publica, de opinione quam is uir haberet integritatis meae, de beneuolentia quam ostendit eo sermone quem habuit de triumpho. | pois era sobre a república, sobre a opinião que esse homem tinha sobre minha integridade, sobre a boa vontade que mostrou na conversa que teve sobre o meu triunfo. |
| Sed tamen hoc iucundissimum, quod intellexi te ad eum uenisse ut eius animum erga me perspiceres; | Mas, no entanto, o mais prazeroso é que entendi que tu foste até ele para observar bem sua disposição para comigo; |
| hoc mihi, inquam, accidit iucundissimum. | isso, eu repito, me resultou muito prazeroso. |
| **6** De triumpho autem nulla me cupiditas umquam tenuit ante Bibuli impudentissimas litteras quas amplissima supplicatio consecuta est. | **6** A respeito do meu triunfo, porém, nunca nenhuma ambição me dominou antes da desavergonhadíssima carta de Bíbulo a que se seguiu uma amplíssima ação de graças. |
| A quo si ea gesta essent quae scripsit, gauderem et honori fauerem; |  |
| nunc illum, qui pedem porta quoad hostis cis Euphratem fuit non extulerit, honore augeri, me, in cuius exercitu spem illius exercitus habuit, idem non adsequi dedecus est nostrum \- nostrum, inquam, te coniungens. |  |
| Itaque omnia experiar et, ut spero, adsequar. |  |
| Quod si tu ualeres, iam mihi quaedam explorata essent; |  |
| sed, ut spero, ualebis. |  |
| **7** De raudusculo Numeriano multum te amo. |  |
| Hortensius quid egerit aueo scire, Cato quid agat; |  |
| qui quidem in me turpiter fuit maleuolus. |  |
| Dedit integritatis, iustitiae, clementiae, fidei mihi testimonium, quod non quaerebam; |  |
| quod postulabam negauit. |  |
| \[Id\] itaque Caesar iis litteris quibus mihi gratulatur et omnia pollicetur quo modo exsultat Catonis in me ingratissimi iniuria\! |  |
| At hic idem Bibulo dierum XX. |  |
| Ignosce mihi: non possum haec ferre nec feram. |  |
| **8** Cupio ad omnis tuas epistulas, sed nihil necesse est; |  |
| iam enim te uidebo. |  |
| Illud tamen de Chrysippo (nam de altero illo minus sum admiratus, operario homine; |  |
| sed tamen ne illo quidem quicquam improbius) \- Chrysippum uero, quem ego propter  |  |
| litterularum nescio quid libenter uidi, in honore habui, discedere a puero insciente me\! |  |
| Mitto alia quae audio multa, mitto furta; |  |
| fugam non fero, qua mihi nihil uisum est sceleratius. |  |
| Itaque usurpaui uetus illud Drusi, ut ferunt, praetoris in eo qui eadem liber non iuraret, me istos liberos non addixisse, praesertim cum adesset nemo a quo recte uindicarentur. |  |
| Id tu, ut uidebitur, ita accipies; |  |
| ego tibi adsentiar. |  |
| Vni tuae disertissimae epistulae non rescripsi, in qua est de periculis rei publicae. |  |
| Quid rescriberem? |  |
| Valde eram perturbatus. |  |
| Sed ut nihil magno opere metuam Parthi faciunt, qui repente Bibulum semiuiuum reliquerunt. |  |
|  |  |
| **3** | **3** |
| Cicero Attico sal. | Cícero saúda Ático. |
| **1** A. d. VIII Id. Dec. Aeculanum ueni et ibi tuas litteras legi quas Philotimus mihi reddidit; |  |
| e quibus hanc primo aspectu uoluptatem cepi, quod erant a te ipso scriptae, deinde earum accuratissima diligentia sum mirum in modum delectatus. |  |
| Ac primum illud in quo te Dicaearcho adsentiri negas: |  |
| etsi cupidissime expetitum a me est et te adprobante ne diutius anno in prouincia essem, tamen non est nostra contentione perfectum. |  |
| Sic enim scito, uerbum in senatu factum esse numquam de ullo nostrum qui prouincias obtinuimus quo in iis diutius quam ex senatus consulto maneremus, ut iam ne istius quidem rei culpam sustineam, quod minus diu fuerim in prouincia quam fortasse fuerit utile. |  |
| **2** Sed “quid si hoc melius?” saepe opportune dici uidetur, ut in hoc ipso. |  |
| Siue enim ad concordiam res adduci potest siue ad bonorum uictoriam, utriusuis rei me aut adiutorem uelim esse aut certe non expertem; |  |
| sin uincuntur boni, ubicumque essem, una cum iis uictus essem. |  |
| Qua re celeritas nostri reditus ἀμεταμέλητος debet esse. |  |
| Quod si ista nobis cogitatio de triumpho iniecta non esset, quam tu quoque adprobas, ne tu haud multum requireres illum uirum qui in sexto libro informatus est. |  |
| Quid enim tibi faciam, qui illos libros deuorasti? |  |
| Quin nunc ipsum non dubitabo rem tantam abicere, si id erit rectius. |  |
| Vtrumque uero simul agi non potest, et de triumpho ambitiose et de re publica libere. |  |
| Sed ne dubitaris quin, quod honestius, id mihi futurum sit antiquius. |  |
| **3** Nam quod putas utilius esse, uel mihi quod tutius sit uel etiam ut rei publicae prodesse possim, me esse cum imperio, id coram considerabimus quale sit; |  |
| habet enim res deliberationem, etsi ex parte magna tibi adsentior. |  |
| De animo autem meo erga rem publicam bene facis quod non dubitas, et illud probe iudicas, nequaquam satis pro meis officiis, pro ipsius in alios effusione illum in me liberalem fuisse, eiusque rei causam uere explicas; |  |
| †et eis† quae de Fabio Caninioque acta scribis ualde consentiunt. |  |
| Quae si secus essent totumque se ille in me profudisset, tamen illa quam scribis custos urbis me praeclarae inscriptionis memorem esse cogeret nec mihi concederet ut imitarer Vulcatium aut Seruium, quibus tu es contentus, sed aliquid nos uellet nobis dignum et sentire et defendere; |  |
| quod quidem agerem, si liceret, alio modo ac nunc agendum est. |  |
| **4** De sua potentia dimicant homines hoc tempore periculo ciuitatis. |  |
| Nam si res publica defenditur, cur ea consule isto ipso defensa non est? |  |
| Cur ego, in cuius causa rei publicae salus consistebat, defensus postero anno non sum? |  |
| Cur imperium illi aut cur illo modo prorogatum est? |  |
| Cur tanto opere pugnatum ut de eius absentis ratione habenda decem tribuni pl. ferrent? |  |
| His ille rebus ita conualuit ut nunc in uno ciui spes ad resistendum sit; |  |
| qui mallem tantas ei uiris non dedisset quam nunc tam ualenti resisteret. |  |
| **5** Sed quoniam res eo deducta est, non quaeram, ut scribis, “ποῦ σκάφος τὸ τῶν ᾿Ατρειδῶν;”: |  |
| mihi σκάφος unum erit quod a Pompeio gubernabitur. |  |
| Illud ipsum quod ais, “Quid fiet cum erit dictum ‘dic, M. Tulli?’”: |  |
| σύντομα, “Cn. Pompeio adsentior”. |  |
| Ipsum tamen Pompeium separatim ad concordiam hortabor; |  |
| sic enim sentio, maximo in periculo rem esse. |  |
| Vos scilicet plura, qui in urbe estis; |  |
| uerum tamen haec uideo, cum homine audacissimo paratissimoque negotium esse, omnis damnatos, omnis ignominia adfectos, omnis damnatione ignominiaque dignos illac facere, omnem fere iuuentutem, omnem illam urbanam ac perditam plebem, tribunos ualentis addito Q. Cassio, omnis qui aere alieno premantur, quos pluris esse intellego quam putaram (causam solum illa causa non habet, ceteris rebus abundat); |  |
| hic omnia facere omnis ne armis decernatur, quorum exitus semper incerti, nunc uero etiam in alteram partem magis timendi. |  |
| Bibulus de prouincia decessit, Veientonem praefecit; |  |
| in decedendo erit, ut audio, tardior. |  |
| Quem cum ornauit Cato declarauit iis se solis \[non\] inuidere quibus nihil aut non multum ad dignitatem posset accedere. |  |
| **6** Nunc uenio ad priuata; |  |
| fere enim respondi tuis litteris de re publica et iis quas in suburbano et iis quas postea scripsisti. |  |
| Ad priuata uenio. |  |
| Vnum etiam, de Caelio: |  |
| tantum abest ut meam ille sententiam moueat ut ualde ego ipsi quod de sua sententia decesserit paenitendum putem. |  |
| Sed quid est quod ei uici Luccei sint addicti? |  |
| Hoc te praetermisisse miror. |  |
| **7** De Philotimo, faciam equidem ut mones. |  |
| Sed ego †mihi† ab illo hoc tempore non rationes exspectabam quas tibi edidit, uerum id reliquum quod ipse in Tusculano me referre in commentarium mea manu uoluit quodque idem in Asia mihi sua manu scriptum dedit. |  |
| Id si praestaret, quantum mihi aeris alieni esse tibi edidit, tantum et plus etiam mihi ipse deberet. |  |
| Sed in hoc genere, si modo per rem publicam licebit, non accusabimur posthac; |  |
| neque hercule antea neglegentes fuimus sed et amicorum et publicorum negotiorum multitudine occupati. |  |
| Ergo utemur, ut polliceris, et opera et consilio tuo, nec tibi erimus, ut spero, in eo molesti. |  |
| **8** De serpirastris cohortis meae, nihil est quod doleas; |  |
| ipsi enim se collegerunt admiratione \[in te\] integritatis meae. |  |
| Sed me mouerat nemo magis quam is quem tu minime putas. |  |
| Idem et initio fuerat et nunc est egregius; |  |
| sed in ipsa decessione significauit sperasse se aliquid et id quod animum induxerat paulisper non tenuit, sed cito ad se rediit meisque honorificentissimis erga se officiis uictus pluris ea duxit quam omnem pecuniam. |  |
| **9** Ego a Curio tabulas accepi, quas mecum porto. |  |
| Hortensi legata cognoui; |  |
| nunc aueo scire quid †hominis† sit et quarum rerum auctionem instituat; |  |
| nescio enim cur, cum portam Flumentanam Caelius occuparit, ego Puteolos non meos faciam. |  |
| **10** Venio ad “Piraeea”, in quo magis reprehendendus sum quod homo Romanus “Piraeea” scripserim, non “Piraeum” (sic enim omnes nostri locuti sunt), quam quod addiderim “in”; |  |
| non enim hoc ut oppido praeposui sed ut loco; |  |
| et tamen Dionysius noster et qui est nobiscum Nicias Cous non rebatur oppidum esse Piraeea. |  |
| Sed de re uidero. |  |
| Nostrum quidem si est peccatum, in eo est quod non ut de oppido locutus sum sed ut de loco, secutusque sum non dico Caecilium, “Mane ut ex portu in Piraeum” (malus enim auctor Latinitatis est), sed Terentium (cuius fabellae propter elegantiam sermonis putabantur a C. Laelio scribi), “Heri aliquot adulescentuli coiimus in Piraeum”; |  |
| Et idem, “Mercator hoc addebat, captam e Sunio”; |  |
| quod si δήμους oppida uolumus esse, tam est oppidum Sunium quam Piraeus. |  |
| Sed quoniam grammaticus es, si hoc mihi ζήτημα persolueris, magna me molestia liberaris. |  |
| **11** Ille mihi litteras blandas mittit; |  |
| facit idem pro eo Balbus. |  |
| Mihi certum est ab honestissima sententia digitum nusquam; |  |
| sed scis illi reliquum quantum sit. |  |
| Putasne igitur uerendum esse ne aut obiciat id nobis aliquis, si languidius, aut repetat, si fortius? |  |
| Quid ad haec reperis? |  |
| “Soluamus” inquis. |  |
| Age, a Caelio mutuabimur. |  |
| Hoc tu tamen consideres uelim. |  |
| Puto enim, in senatu si quando praeclare pro re publica dixero, Tartessium istum tuum mihi exeunti, “Iube sodes nummos curare”. |  |
| **12** Quid superest? Etiam: |  |
| gener est suauis mihi, Tulliae, Terentiae; |  |
| quantumuis uel ingeni uel humanitatis †satis†; |  |
| reliqua, quae nosti, ferenda. |  |
| scis enim quos †aperierimus†; |  |
| qui omnes, praeter eum de quo per te egimus, reum me facerent. |  |
| Ipsis enim expensum nemo ferret. |  |
| Sed haec coram; |  |
| nam multi sermonis sunt. |  |
| Tironis reficiendi spes est in M'. Curio, cui ego scripsi tibi eum gratissimum facturum. |  |
| Data V Id. Dec. a Pontio ex Trebulano. |  |
|  |  |
| **4** | **4** |
| Cicero Attico sal. | Cícero saúda Ático. |
| **1** Dionysium flagrantem desiderio tui misi ad te, nec mehercule aequo animo, sed fuit concedendum. |  |
| Quem quidem cognoui cum doctum, quod mihi iam ante erat notum, tum sanctum, plenum offici, studiosum etiam meae laudis, frugi hominem, ac, ne libertinum laudare uidear, plane uirum bonum. |  |
| **2** Pompeium uidi IIII Id. Dec.; |  |
| fuimus una horas duas fortasse. |  |
| Magna laetitia mihi uisus est adfici meo aduentu; |  |
| de triumpho hortari, suscipere partis suas, monere ne ante in senatum accederem quam rem confecissem, ne dicendis sententiis aliquem tribunum alienarem. |  |
| Quid quaeris? In hoc officio sermone eius nihil potuit esse prolixius. |  |
| De re publica autem ita mecum locutus est quasi non dubium bellum haberemus: |  |
| nihil ad spem concordiae; |  |
| plane illum a se alienatum cum ante intellegeret, tum uero proxime iudicasse; |  |
| uenisse Hirtium a Caesare, qui esset illi familiarissimus; |  |
| ad se non accessisse et, cum ille a. d. VIII Id. Dec. uesperi uenisset, Balbus de tota re constituisset a. d. VII ad Scipionem ante lucem uenire, multa de nocte eum profectum esse ad Caesarem. |  |
| Hoc illi τεκμηριῶδες uidebatur esse alienationis. |  |
| **3** Quid multa? Nihil me aliud consolatur nisi quod illum, cui etiam inimici alterum consulatum, fortuna summam potentiam dederit, non arbitror fore tam amentem ut haec in discrimen adducat. |  |
| Quod si ruere coeperit, ne ego multa timeo quae non audeo scribere. |  |
| Sed ut nunc est, a. d. III Non. Ian. ad urbem cogito. |  |
|  |  |
| **5** | **5** |
| Cicero Attico sal. | Cícero saúda Ático. |
| **1** Multas uno tempore accepi tuas, quae mihi, quamquam recentiora audiebam ex iis qui ad me ueniebant, tamen erant iucundae; |  |
| studium enim et beneuolentiam declarabant. |  |
| Valetudine tua moueor et Piliam in idem genus morbi delapsam curam tibi adferre maiorem sentio. |  |
| Date igitur operam ut ualeatis. |  |
| **2** De Tirone uideo tibi curae esse; |  |
| quem quidem ego, etsi mirabilis utilitates mihi praebet, cum ualet, in omni genere uel negotiorum uel studiorum meorum, tamen propter humanitatem et modestiam malo saluum quam propter usum meum. |  |
| **3** Philogenes mecum nihil umquam de †lusgenio† locutus est; |  |
| de ceteris rebus habes Dionysium. |  |
| Sororem tuam non uenisse in Arcanum miror. |  |
| De Chrysippo, meum consilium probari tibi non moleste fero. |  |
| Ego in Tusculanum nihil sane hoc tempore (deuium est τοῖς ἀπαντῶσιν et habet alia δύσχρηστα), sed de Formiano Tarracinam prid. Kal. Ian., inde Pomptinum †summam†, inde Albanum Pompei; |  |
| ita ad urbem III Non., natali meo. |  |
| **4** De re publica cottidie magis timeo. |  |
| Non enim boni, ut putantur, consentiunt. |  |
| Quos ego equites Romanos, quos senatores uidi, qui acerrime cum cetera tum hoc iter Pompei uituperarent\! |  |
| Pace opus est. |  |
| Ex uictoria cum multa mala tum certe tyrannus exsistet. |  |
| Sed haec prope diem coram. |  |
| Iam plane mihi deest quid ad te scribam; |  |
| nec enim de re publica, quod uterque nostrum scit eadem, et domestica nota sunt ambobus. |  |
| **5** Reliquum est iocari, si hic sinat; |  |
| nam ego is sum qui illi concedi putem utilius esse quod postulat quam signa conferri; |  |
| sero enim resistimus ei quem per annos decem aluimus contra nos. |  |
| “Quid senties igitur?” inquis. |  |
| Nihil scilicet nisi de sententia tua, nec prius quidem quam nostrum negotium aut confecerimus aut deposuerimus. |  |
| Cura igitur ut ualeas; |  |
| aliquando ἀπότριψαι quartanam istam diligentia quae in te summa est. |  |
|  |  |
| **6** | **6** |
| Cicero Attico sal. | Cícero saúda Ático. |
| **1** Plane deest quid ad te scribam. |  |
| Nota omnia tibi sunt, nec ipse habeo a te quod exspectem. |  |
| Tantum igitur nostrum illud sollemne seruemus, ut ne quem istuc euntem sine litteris dimittamus. |  |
| **2** De re publica ualde timeo, nec adhuc fere inueni qui non concedendum putaret Caesari quod postularet potius quam depugnandum. |  |
| Est illa quidem impudens postulatio, opinione †ualentior†. |  |
| Cur autem nunc primum ei resistamus? |  |
| “οὐ γὰρ δὴ τόδε μεῖζον ἔπι κακὸν” quam cum quinquennium prorogabamus, aut cum ut absentis ratio haberetur ferebamus, nisi forte haec illi tum arma dedimus ut nunc cum bene parato pugnaremus. |  |
| Dices “Quid tu igitur sensurus es?” |  |
| Non idem quod dicturus. |  |
| Sentiam enim omnia facienda ne armis decertetur, dicam idem quod Pompeius, neque id faciam humili animo. |  |
| Sed rursus hoc permagnum rei publicae malum, esse quodam modo mihi praeter ceteros non rectum me in tantis rebus a Pompeio dissidere. |  |
|  |  |
| **7** | **7** |
| Cicero Attico sal. | Cícero saúda Ático. |
| **1** “Dionysius, uir optimus, ut mihi quoque est perspectus, et doctissimus tuique amantissimus, Romam uenit XV Kal. Ian. et litteras a te mihi reddidit.” |  |
| Tot enim uerba sunt de Dionysio in epistula tua; |  |
| illud putato non adscribis, “et tibi gratias egit”. |  |
| Atqui certe ille agere debuit et, si esset factum, quae tua est humanitas, adscripsisses. |  |
| Mihi autem nulla de eo παλινῳδία datur propter superioris epistulae testimonium. |  |
| Sit igitur sane bonus uir; |  |
| hoc enim ipsum bene fecit, quod mihi sui cognoscendi penitus etiam istam facultatem dedit. |  |
| **2** Philogenes recte ad te scripsit; |  |
| curauit enim quod debuit. |  |
| Eum ego uti ea pecunia uolui quoad liceret; |  |
| itaque usus est menses XIIII. |  |
| **3** Pomptinum cupio ualere et, quod scribis in urbem introisse, uereor quid sit; |  |
| nam id nisi graui de causa non fecisset. |  |
| Ego, quoniam IIII Non. Ian. compitalicius dies est, nolo eo die in Albanum uenire, ne molestus sim familiae; |  |
| ueniam III Non. Ian. igitur, inde ad urbem prid. Non. |  |
| Tua λῆψις quem in diem incurrat nescio, sed prorsus te commoueri incommodo ualetudinis tuae nolo. |  |
| **4** De honore nostro, nisi quid occulte Caesar per suos tribunos molitus erit, cetera uidentur esse tranquilla; |  |
| tranquillissimus autem animus meus, qui totum istuc aequi boni facit, et eo magis quod iam a multis audio constitutum esse Pompeio et eius consilio in Siciliam me mittere quod imperium habeam. |  |
| Id est ᾿Αβδηριτικόν; |  |
| nec enim senatus decreuit nec populus iussit me imperium in Sicilia habere; |  |
| sin hoc res publica ad Pompeium refert, qui me magis quam priuatum aliquem mittit? |  |
| Itaque si hoc imperium mihi molestum erit, utar ea porta quam primam uidero. |  |
| **5** Nam quod scribis mirificam exspectationem esse mei neque tamen quemquam bonorum aut satis bonorum dubitare quid facturus sim, ego quos tu bonos esse dicas non intellego. |  |
| Ipse nullos noui, sed ita, si ordines bonorum quaerimus. |  |
| Nam singulares sunt boni uiri; |  |
| uerum in dissensionibus ordines bonorum et genera quaerenda sunt. |  |
| Senatum bonum putas, per quem sine imperio prouinciae sunt (numquam enim Curio sustinuisset, si cum eo agi coeptum esset; quam sententiam senatus sequi noluit, ex quo factum est ut Caesari non succederetur), an publicanos, qui numquam firmi sed nunc Caesari sunt amicissimi, an faeneratores, an agricolas, quibus optatissimum est otium? |  |
| Nisi eos timere putas ne sub regno sint qui id numquam, dum modo otiosi essent, recusarunt. |  |
| **6** Quid ergo? Exercitum retinentis cum legis dies transierit rationem haberi placet? |  |
| Mihi uero ne absentis quidem; |  |
| sed cum id datum est, illud una datum est. |  |
| Annorum autem decem imperium et ita latum placet? |  |
| Placet igitur etiam me expulsum et agrum Campanum perisse et adoptatum patricium a plebeio, Gaditanum a Mytilenaeo, et Labieni diuitiae et Mamurrae placent et Balbi horti et Tusculanum. |  |
| Sed horum omnium fons unus est. |  |
| Imbecillo resistendum fuit, et id erat facile; |  |
| nunc legiones XI, equitatus tantus quantum uolet, Transpadani, plebes urbana, tot tribuni pl., tam perdita iuuentus, tanta auctoritate dux, tanta audacia. |  |
| Cum hoc aut depugnandum est aut habenda e lege ratio. |  |
| **7** “Depugna” inquis “potius quam seruias.” |  |
| Vt quid? Si uictus eris, proscribare, si uiceris, tamen seruias? |  |
| “Quid ergo” inquis “acturus es?” |  |
| Idem quod pecudes, quae dispulsae sui generis sequuntur greges; |  |
| ut bos armenta, sic ego bonos uiros aut eos quicumque dicentur boni sequar, etiam si ruent. |  |
| Quid sit optimum male contractis rebus plane uideo; |  |
| nemini est enim exploratum cum ad arma uentum sit quid futurum sit, at illud omnibus, si boni uicti sint, nec in caede principum clementiorem hunc fore quam Cinna fuerit nec moderatiorem quam Sulla in pecuniis locupletum. |  |
| ἐμπολιτεύομαί σοι iam dudum, et facerem diutius nisi me lucerna desereret. |  |
| Ad summam, “dic M. Tulli”. |  |
| “Adsentior Cn. Pompeio”, id est T. Pomponio. |  |
| Alexim, humanissimum puerum (nisi forte, dum ego absum, adulescens factus est; id enim agere uidebatur), saluere iubeas uelim. |  |
|  |  |
| **8** | **8** |
| Cicero Attico sal. | Cícero saúda Ático. |
| **1** Quid opus est de Dionysio tam ualde adfirmare? |  |
| An mihi nutus tuus non faceret fidem? |  |
| Suspicionem autem eo mihi maiorem tua taciturnitas attulerat, quod et tu soles conglutinare amicitias testimoniis tuis et illum aliter cum aliis de nobis locutum audiebam. |  |
| Sed prorsus ita esse ut scribis mihi persuades; |  |
| itaque ego is in illum sum quem tu me esse uis. |  |
| **2** Diem tuum ego quoque ex epistula tua quadam quam incipiente febricula scripseras mihi notaueram et animaduerteram posse pro re nata te non incommode ad me in Albanum uenire III Non. Ian. |  |
| Sed, amabo te, nihil incommodo ualetudinis feceris. |  |
| Quid enim est tantum in uno aut altero die? |  |
| **3** Dolabellam uideo Liuiae testamento cum duobus coheredibus esse in triente sed iuberi mutare nomen. |  |
| Est πολιτικὸν σκέμμα rectumne sit nobili adulescenti nomen mutare mulieris testamento. |  |
| Sed id φιλοσοφώτερον διευκρινήσομεν cum sciemus quantum quasi sit in trientis triente. |  |
| **4** Quod putasti fore ut ante quam istuc uenirem Pompeium uiderem, factum est ita; |  |
| nam VI Kal. ad Lauernium me consecutus est. |  |
| Vna Formias uenimus et ab hora octaua ad uesperum secreto collocuti sumus. |  |
| Quod quaeris ecquae spes pacificationis sit, quantum ex Pompei multo et accurato sermone perspexi, ne uoluntas quidem est. |  |
| Sic enim existimat, si ille uel dimisso exercitu consul factus sit, σύγχυσιν τῆς πολιτείας fore, atque etiam putat eum, cum audierit contra se diligenter parari, consulatum hoc anno neglecturum ac potius exercitum prouinciamque retenturum; |  |
| sin autem ille fureret, uehementer hominem contemnebat et suis et rei publicae copiis confidebat. |  |
| Quid quaeris? Etsi mihi crebro “ξυνὸς ᾿Ενυάλιος” occurrebat, tamen leuabar cura uirum fortem et peritum et plurimum auctoritate ualentem audiens πολιτικῶς de pacis simulatae periculis disserentem. |  |
| **5** Habebamus autem in manibus Antoni contionem habitam X Kal. Ian., in qua erat accusatio Pompei usque a toga pura, querela de damnatis, terror armorum. |  |
| In quibus ille “quid censes” aiebat “facturum esse ipsum, si in possessionem rei publicae uenerit, cum haec quaestor eius infirmus et inops audeat dicere?” |  |
| Quid multa? Non modo non expetere pacem istam sed etiam timere uisus est. |  |
| Ex illa autem sententia relinquendae urbis †mouet† hominem, ut puto. |  |
| Mihi autem illud molestissimum est, quod soluendi sunt nummi Caesari et instrumentum triumphi eo conferendum; |  |
| est enim ἄμορφον ἀντιπολιτευομένου χρεωφειλέτην esse. |  |
| Sed haec et multa alia coram. |  |
|  |  |
| **9** | **9** |
| Cicero Attico sal. | Cícero saúda Ático. |
| **1** “Cottidiene” inquis “a te accipiendae litterae sunt?” |  |
| Si habebo cui dem, cottidie. |  |
| “At iam ipse ades.” |  |
| Tum igitur cum uenero desinam. |  |
| Vnas uideo mihi a te non esse redditas, quas L. Quinctius, familiaris meus, cum ferret ad bustum Basili uulneratus et despoliatus est. |  |
| **2** Videbis igitur num quid fuerit in iis quod me scire opus sit. |  |
| Et simul hoc διευκρινήσεις πρόβλημα sane πολιτικόν: |  |
| cum sit necesse aut haberi Caesaris rationem illo exercitum uel per senatum uel per tribunos pl. obtinente, |  |
| aut persuaderi Caesari ut tradat prouinciam atque exercitum et ita consul fiat, |  |
| aut, si id ei non persuadeatur, haberi comitia sine illius ratione illo patiente atque obtinente prouinciam, |  |
| aut, si per tribunos pl. non patiatur et tamen quiescat, rem adduci ad interregnum, |  |
| aut, si ob eam causam quod ratio eius non habeatur exercitum adducat, armis cum eo contendere, illum autem initium facere armorum aut statim nobis minus paratis aut tum cum comitiis amicis eius postulantibus ut e lege ratio habeatur impetratum non sit, ire autem ad arma aut hanc unam ob causam quod ratio non habeatur aut addita causa si forte tribunus pl. senatum impediens aut populum incitans notatus aut senatus consulto circumscriptus aut sublatus aut expulsus \[sit\] dicensue se expulsum ad illum confugerit, suscepto autem bello aut tenenda sit urbs aut ea relicta ille commeatu et reliquis copiis intercludendus \- quod horum malorum, quorum aliquod certe subeundum est, minimum putes. |  |
| **3** Dices profecto persuaderi illi ut tradat exercitum et ita consul fiat. |  |
| Est omnino id eius modi ut, si ille eo descendat, contra dici nihil possit, idque eum, si non obtinet ut ratio habeatur retinentis exercitum, non facere miror; |  |
| nobis autem, ut quidam putant, nihil est timendum magis quam ille consul. |  |
| “At sic malo” inquies “quam cum exercitu.” |  |
| Certe; sed istuc ipsum “sic” \[o\] magnum malum putat aliquis, neque ei remedium est ullum; |  |
| cedendum est, si id uolet. |  |
| “Vide consulem illum iterum quem uidisti consulatu priore.” |  |
| “At tum imbecillus plus” inquit “ualuit quam tota res publica. |  |
| “Quid nunc putas?” |  |
| Et eo consule Pompeio certum est esse in Hispania. |  |
| O rem miseram\! |  |
| Si quidem id ipsum deterrimum est quod recusari non potest, et quod ille si faciat, iam a bonis omnibus summam ineat gratiam. |  |
| **4** Tollamus igitur hoc quo illum posse adduci negant; |  |
| de reliquis quid est deterrimum? |  |
| Concedere illi quod, ut idem dicit, impudentissime postulat. |  |
| Nam quid impudentius? |  |
| Tenuisti prouinciam per annos decem non tibi a senatu sed a te ipso per uim et per factionem datos; |  |
| praeteriit tempus non legis sed libidinis tuae, fac tamen legis; |  |
| ut succedatur decernitur; |  |
| impedis et ais “Habe meam rationem”. |  |
| Habe tu nostram. |  |
| Exercitum tu habeas diutius quam populus iussit, inuito senatu? |  |
| “Depugnes oportet, nisi concedis.” |  |
| Cum bona quidem spe, ut ait idem, uel uincendi uel in libertate moriendi. |  |
| Iam si pugnandum est, quo tempore, in casu, quo consilio, in temporibus situm est. |  |
| Itaque te in ea quaestione non exerceo. |  |
| Ad ea quae dixi adfer si quid habes. |  |
| Equidem dies noctesque torqueor. |  |
|  |  |
| **10** | **10** |
| Cicero Attico sal. | Cícero saúda Ático. |
| **1** Subito consilium cepi ut ante quam luceret exirem, ne qui conspectus fieret aut sermo, lictoribus praesertim laureatis. |  |
| De reliquo neque hercule quid agam neque quid acturus sim scio; |  |
| ita sum perturbatus temeritate nostri amentissimi consili. |  |
| Tibi uero quid suadeam, cuius ipse consilium exspecto? |  |
| Gnaeus noster quid consili ceperit capiatue nescio adhuc, in oppidis coartatus et stupens. |  |
| Omnes, si in Italia consistet, erimus una; |  |
| sin cedet, consili res est. |  |
| Adhuc certe, nisi ego insanio, stulte omnia et incaute. |  |
| Tu, quaeso, crebro ad me scribe uel quod in buccam uenerit. |  |
|  |  |
| **11** | **11** |
| Cicero Attico sal. | Cícero saúda Ático. |
| **1** Quaeso, quid est hoc? Aut quid agitur? |  |
| Mihi enim tenebrae sunt. |  |
| “Cingulum” inquit “nos tenemus, Anconem amisimus; |  |
| Labienus discessit a Caesare.” |  |
| Vtrum de imperatore populi Romani an de Hannibale loquimur? |  |
| O hominem amentem et miserum, qui ne umbram quidem umquam τοῦ καλοῦ uiderit\! |  |
| Atque haec ait omnia facere se dignitatis causa. |  |
| Vbi est autem dignitas nisi ubi honestas? |  |
| Honestum igitur habere exercitum nullo publico consilio, occupare urbis ciuium quo facilior sit aditus ad patriam, χρεῶν ἀποκοπάς, φυγάδων καθόδους, sescenta alia scelera moliri, “τὴν θεῶν μεγίστην ὥστ' ἔχειν τυραννίδα”? |  |
| Sibi habeat suam fortunam\! |  |
| Vnam mehercule tecum apricationem in illo lucratiuo tuo sole malim quam omnia illius modi regna, uel potius mori miliens quam semel illius modi quicquam cogitare. |  |
| **2** “Quid si tu uelis?' inquis. |  |
| Age, quis est cui uelle non liceat? |  |
| Sed ego hoc ipsum uelle miserius esse duco quam in crucem tolli. una res est ea miserior, adipisci quod ita uolueris. |  |
| Sed haec hactenus; |  |
| libenter enim in his molestiis ἐνσχολάζω σοι. |  |
| **3** Redeamus ad nostrum. |  |
| Per fortunas, quale tibi consilium Pompei uidetur? |  |
| Hoc quaero, quid urbem reliquerit; |  |
| ego enim ἀπορῶ. |  |
| Tum nihil absurdius. |  |
| Vrbem tu relinquas? |  |
| Ergo idem, si Galli uenirent. |  |
| “Non est” inquit “in parietibus res publica.” |  |
| At in aris et focis. |  |
| “Fecit Themistocles.” |  |
| Fluctum enim totius barbariae ferre urbs una non poterat. |  |
| At idem Pericles non fecit anno fere post quinquagesimo, cum praeter moenia nihil teneret; |  |
| nostri olim urbe reliqua capta arcem tamen retinuerunt. |  |
| “οὕτως που τῶν πρόσθεν ἐπευθόμεθα κλέα ἀνδρῶν”. |  |
| **4** Rursus autem ex dolore municipali sermonibusque eorum quos conuenio uidetur hoc consilium exitum habiturum. |  |
| Mira hominum querela est (nescio istic, sed facies ut sciam) sine magistratibus urbem esse, sine senatu. |  |
| Fugiens denique Pompeius mirabiliter homines mouet. |  |
| Quid quaeris? Alia causa facta est. |  |
| Nihil iam concedendum putant Caesari. |  |
| Haec tu mihi explica qualia sint. |  |
| **5** Ego negotio praesum non turbulento; |  |
| uult enim me Pompeius esse quem tota haec Campania et maritima ora habeat ἐπίσκοπον, ad quem dilectus et negoti summa referatur; |  |
| itaque uagus esse cogitabam. |  |
| Te puto iam uidere quae sit ὁρμὴ Caesaris, qui populus, qui totius negoti status. |  |
| Ea uelim scribas ad me, et quidem, quoniam mutabilia sunt, quam saepissime; |  |
| acquiesco enim et scribens ad te et legens tua. |  |
|  |  |
| **12** | **12** |
| Cicero Attico sal. | Cícero saúda Ático. |
| **1** Vnam adhuc a te epistulam acceperam datam XII Kal. Iun., in qua significabatur aliam te ante dedisse, quam non acceperam. |  |
| Sed quaeso ut scribas quam saepissime, non modo si quid scies aut audieris sed etiam si quid suspicabere, maximeque quid nobis faciendum aut non faciendum putes. |  |
| Nam quod rogas curem ut scias quid Pompeius agat, ne ipsum quidem scire puto; |  |
| nostrum quidem nemo. |  |
| **2** Vidi Lentulum consulem Formiis X Kal., uidi Libonem; |  |
| plena timoris et erroris omnia. |  |
| Ille iter Larinum; ibi enim cohortes et Luceriae et Teani reliquaque in Apulia. |  |
| Inde utrum consistere uspiam uelit an mare transire nescitur. |  |
| Si manet, uereor ne exercitum firmum habere non possit; |  |
| sin discedit, quo aut qua, aut quid nobis agendum sit nescio. |  |
| Nam istum quidem cuius Φαλαρισμὸν times omnia taeterrime facturum puto; |  |
| nec eum rerum prolatio nec senatus magistratuumque discessus nec aerarium clausum tardabit. |  |
| **3** Sed haec, ut scribis, cito sciemus. |  |
| Interim uelim mihi ignoscas quod ad te scribo tam multa totiens; |  |
| acquiesco enim et tuas uolo elicere litteras maximeque consilium quid agam aut quo me pacto geram. |  |
| Demittamne me penitus in causam? |  |
| Non deterreor periculo sed dirumpor dolore: |  |
| tamne nullo consilio aut tam contra meum consilium gesta esse omnia\! |  |
| an cuncter et tergiuerser et iis me dem qui tenent, qui potiuntur? |  |
| “αἰδέομαι Τρῶας”, nec solum ciuis sed etiam amici officio reuocor, etsi frangor saepe misericordia puerorum. |  |
| **4** Vt igitur ita perturbato, etsi te eadem sollicitant, scribe aliquid et maxime, si Pompeius Italia cedit, quid nobis agendum putes. |  |
| M'. quidem Lepidus (nam fuimus una) eum finem statuit, L. Torquatus eundem. |  |
| Me cum multa tum etiam lictores impediunt. |  |
| Nihil uidi umquam quod minus explicari posset. |  |
| Itaque a te nihildum certi exquiro sed quid uideatur, denique ipsam ἀπορίαν tuam cupio cognoscere. |  |
| **5** Labienum ab illo discessisse prope modum constat. |  |
| Si ita factum esset ut ille Romam ueniens magistratus et senatum Romae offenderet, magno usui causae nostrae fuisset. |  |
| Damnasse enim sceleris hominem amicum rei publicae causa uideretur, quod nunc quoque uidetur, sed minus prodest; |  |
| non enim habet cui prosit, eumque arbitror paenitere, nisi forte id ipsum est falsum, discessisse illum. |  |
| Nos quidem pro certo habebamus. |  |
| **6** Et uelim, quamquam, ut scribis, domesticis te finibus tenes, formam mihi urbis exponas, ecquod Pompei desiderium, ecquae Caesaris inuidia appareat, etiam quid censeas de Terentia et Tullia, Romae eas esse an mecum an aliquo tuto loco. |  |
| Haec et si quid aliud ad me scribas uelim uel potius scriptites. |  |
|  |  |
| **13** | **13** |
| Cicero Attico sal. | Cícero saúda Ático. |
| **1** De Vennonianis rebus tibi adsentior. |  |
| Labienum ἥρωα iudico. |  |
| Facinus iam diu nullum ciuile praeclarius, qui, ut aliud nihil, hoc tamen profecit, dedit illi dolorem; |  |
| sed etiam ad summam profectum aliquid puto. |  |
| Amo etiam Pisonem, cuius iudicium de genero suspicor uisum iri graue. |  |
| Quamquam genus belli quod sit uides: |  |
| ita ciuile est ut non ex ciuium dissensione sed ex unius perditi ciuis audacia natum sit. |  |
| Is autem ualet exercitu, tenet multos spe et promissis, omnia omnium concupiuit. |  |
| Huic tradita urbs est nuda praesidio, referta copiis. |  |
| Quid est quod ab eo non metuas qui illa templa et tecta non patriam sed praedam putet? |  |
| Quid autem sit acturus aut quo modo nescio, sine senatu, sine magistratibus; |  |
| ne simulare quidem poterit quicquam πολιτικῶς. |  |
| Nos autem ubi exsurgere poterimus aut quando? |  |
| Quorum dux quam ἀστρατήγητος tu quoque animaduertis, cui ne Picena quidem nota fuerint; |  |
| quam autem sine consilio res testis. |  |
| Vt enim alia omittam decem annorum peccata, quae condicio non huic fugae praestitit? |  |
| **2** Nec uero nunc quid cogitet scio; |  |
| ac non desino per litteras sciscitari. |  |
| Nihil esse timidius constat, nihil perturbatius. |  |
| Itaque nec praesidium, cuius parandi causa ad urbem retentus est, nec locum ac sedem praesidi ullam uideo. |  |
| Spes omnis in duabus inuidiose retentis paene alienis legionibus. |  |
| Nam dilectus adhuc quidem inuitorum est et a pugnando abhorrentium; |  |
| condicionum autem amissum tempus est. |  |
| Quid futurum sit non uideo; |  |
| commissum quidem a nobis certe est siue a nostro duce ut e portu sine gubernaculis egressi tempestati nos traderemus. |  |
| **3** Itaque de Ciceronibus nostris dubito quid agam; |  |
| nam mihi interdum amandandi uidentur in Graeciam. |  |
| De Tullia autem et Terentia, cum mihi barbarorum aduentus ad urbem proponitur, omnia timeo, cum autem Dolabellae uenit in mentem, paulum respiro. |  |
| Sed uelim consideres quid faciendum putes, primum πρὸς τὸ ἀσφαλές (aliter enim mihi de illis ac de me ipso consulendum est), deinde ad opiniones, ne reprehendamur quod eas Romae uelimus esse in communi bonorum fuga. |  |
| Quin etiam tibi et Peducaeo (scripsit enim ad me) quid faciatis uidendum est; |  |
| is enim splendor est uestrum ut eadem postulentur a uobis quae ab amplissimis ciuibus. |  |
| Sed de hoc tu uidebis, quippe cum de me ipso ac de meis te considerare uelim. |  |
| **4** Reliquum est ut et quid agatur quoad poteris explores scribasque ad me et quid ipse coniectura adsequare; |  |
| quod etiam a te magis exspecto. |  |
| Nam acta omnibus nuntiantibus a te exspecto futura; |  |
| “μάντις δ' ἄριστος ...”. |  |
| Loquacitati ignosces, quae et me leuat ad te quidem scribentem et elicit tuas litteras. |  |
| **5** Aenigma succonum ex Velia plane non intellexi; |  |
| est enim numero Platonis obscurius. |  |
|  |  |
| **13a** | **13a** |
| Cicero Attico sal. | Cícero saúda Ático. |
| **1** Iam intellexi tuum aenigma; |  |
| Oppios enim de Velia succones dices. |  |
| In eo aestuaui diu. |  |
| Quo aperto reliqua patebant et cum Terentiae summa congruebant. |  |
| **2** L. Caesarem uidi Minturnis a. d. VIII Kal. Febr. mane cum absurdissimis mandatis, non hominem sed scopas solutas, ut id ipsum mihi ille uideatur irridendi causa fecisse, qui tantis de rebus huic mandata dederit; |  |
| nisi forte non dedit et hic sermone aliquo adrepto pro mandatis abusus est. |  |
| **3** Labienus, uir mea sententia magnus, Teanum uenit a. d. VIIII Kal. |  |
| Ibi Pompeium consulesque conuenit. |  |
| Qui sermo fuerit et quid actum sit scribam ad te cum certum sciam. |  |
| Pompeius a Teano Larinum uersus profectus est a. d. VIII Kal.; |  |
| eo die mansit Venafri. |  |
| Aliquantum animi uidetur nobis attulisse Labienus. |  |
| Sed ego nondum habeo quod ad te ex his locis scribam; |  |
| ista magis exspecto, quid illinc adferatur, quo pacto de Labieno ferat, quid agat Domitius in Marsis, Iguui Thermus, P. Attius Cinguli, quae sit populi urbani uoluntas, quae tua coniectura de rebus futuris. |  |
| Haec uelim crebro et quid tibi de mulieribus nostris placeat et quid acturus ipse sis scribas. |  |
| Si scriberem ipse, longior epistula fuisset, sed dictaui propter lippitudinem. |  |
|  |  |
| **14** | **14** |
| Cicero Attico sal. | Cícero saúda Ático. |
| **1** A. d. VI Kal. Febr. Capuam Calibus proficiscens, cum leuiter lippirem, has litteras dedi. |  |
| L. Caesar mandata Caesaris detulit ad Pompeium a. d. VIII Kal., cum is esset cum consulibus Teani. |  |
| Probata condicio est, sed ita ut ille de iis oppidis quae extra suam prouinciam occupauisset praesidia deduceret; |  |
| id si fecisset, responsum est ad urbem nos redituros esse et rem per senatum confecturos. |  |
| Spero posse in praesentia pacem nos habere; |  |
| nam et illum furoris et hunc nostrum copiarum suppaenitet. |  |
| **2** Me Pompeius Capuam uenire uoluit et adiuuare dilectum; |  |
| in quo parum prolixe respondent Campani coloni. |  |
| Gladiatores Caesaris qui Capuae sunt, de quibus ante ad te falsum ex Torquati litteris scripseram, sane commode Pompeius distribuit binos singulis patribus familiarum. |  |
| Scutorum in ludo CI fuerunt; |  |
| eruptionem facturi fuisse dicebantur. |  |
| Sane multum in eo rei publicae prouisum est. |  |
| **3** De mulieribus nostris, in quibus est tua soror, quaeso uideas ut satis honestum nobis sit eas Romae esse cum ceterae illa dignitate discesserint. |  |
| Hoc scripsi ad eas et ad te ipsum antea. |  |
| Velim eas cohortere ut exeant, praesertim cum ea praedia in ora maritima habeamus cui ego praesum ut in iis pro re nata non incommode possint esse. |  |
| Nam si quid offendimus in genero nostro, quod quidem ego praestare non debeo \- sed id fit maius quod mulieres nostrae praeter ceteras Romae remanserunt. |  |
| Tu ipse cum Sexto scire uelim quid cogites de exeundo de totaque re quid existimes. |  |
| Equidem ad pacem hortari non desino; |  |
| quae uel iniusta utilior est quam iustissimum bellum cum ciuibus. |  |
| Sed haec ut fors tulerit. |  |
|  |  |
| **15** | **15** |
| Cicero Attico sal. | Cícero saúda Ático. |
| **1** Vt ab urbe discessi, nullum adhuc intermisi diem quin aliquid ad te litterarum darem, non quo haberem magno opere quid scriberem sed ut loquerer tecum absens; |  |
| quo mihi, cum coram id non licet, nihil est iucundius. |  |
| **2** Capuam cum uenissem a. d. VI Kal., pridie quam has litteras dedi, consules conueni multosque nostri ordinis. |  |
| Omnes cupiebant Caesarem abductis praesidiis stare condicionibus iis quas tulisset; |  |
| uni Fauonio leges ab illo nobis imponi non placebat, sed is non auditus in consilio. |  |
| Cato enim ipse iam seruire quam pugnare mauult; |  |
| sed tamen ait in senatu se adesse uelle cum de condicionibus agatur, si Caesar adductus sit ut praesidia deducat. |  |
| Ita, quod maxime opus est, in Siciliam ire non curat; |  |
| quod metuo ne obsit, in senatu esse uult. |  |
| Postumius autem, de quo nominatim senatus decreuit ut statim in Siciliam iret Furfanoque succederet, negat se sine Catone iturum et suam in senatu operam auctoritatemque quam magni aestimat. |  |
| Ita res ad Fannium peruenit. |  |
| Is cum imperio in Siciliam praemittitur. |  |
| **3** In disputationibus nostris summa uarietas est. |  |
| Plerique negant Caesarem in condicione mansurum, postulataque haec ab eo interposita esse quo minus quod opus esset ad bellum a nobis pararetur. |  |
| Ego autem eum puto facturum ut praesidia deducat; |  |
| uicerit enim si consul factus erit, et minore scelere uicerit quam quo ingressus est. |  |
| Sed accipienda plaga est; |  |
| sumus enim flagitiose imparati cum a militibus tum a pecunia, quam quidem omnem non modo priuatam quae in urbe est sed etiam publicam quae in aerario est illi reliquimus. |  |
| Pompeius ad legiones Appianas est profectus; |  |
| Labienum secum habet. |  |
| Ego tuas opiniones de his rebus exspecto. |  |
| Formias me continuo recipere cogitabam. |  |
|  |  |
| **16** | **16** |
| Cicero Attico sal. | Cícero saúda Ático. |
| **1** Omnis arbitror mihi tuas litteras redditas esse, sed primas praepostere, reliquas ordine quo sunt missae per Terentiam. |  |
| De mandatis Caesaris aduentuque Labieni et responsis consulum ac Pompei scripsi ad te litteris iis quas a. d. V Kal. Capua dedi; |  |
| pluraque praeterea in eandem epistulam conieci. |  |
| **2** Nunc has exspectationes habemus duas, unam quid Caesar acturus sit cum acceperit ea quae referenda ad illum data sunt L. Caesari, alteram quid Pompeius agat; |  |
| qui quidem ad me scribit paucis diebus se firmum exercitum habiturum spemque adfert, si in Picenum agrum ipse uenerit, nos Romam redituros esse. |  |
| Labienum secum habet non dubitantem de imbecillitate Caesaris copiarum; |  |
| cuius aduentu Gnaeus noster multo animi plus habet. |  |
| Nos a consulibus Capuam uenire iussi sumus ad Non. Febr. |  |
| Capua profectus sum Formias a. d. III Kal.; |  |
| eodem die cum Calibus tuas litteras hora fere nona accepissem, has statim dedi. |  |
| **3** De Terentia et Tullia tibi adsentior; |  |
| ad quas scripseram ad te ut referrent. |  |
| si nondum profectae sunt, nihil est quod se moueant quoad perspiciamus quo loci sit res. |  |
|  |  |
| **17** | **17** |
| Cicero Attico sal. | Cícero saúda Ático. |
| **1** Tuae litterae mihi gratae iucundaeque sunt. |  |
| De pueris in Graeciam transportandis tum cogitabam cum fuga ex Italia quaeri uidebatur; |  |
| nos enim Hispaniam peteremus, illis hoc aeque commodum non erat. |  |
| Tu ipse cum Sexto etiam nunc mihi uideris Romae recte esse posse. |  |
| Etenim minime amici Pompeio nostro esse debetis; |  |
| nemo enim umquam tantum de urbanis praediis detraxit. |  |
| Videsne me etiam iocari? |  |
| **2** Scire iam te oportet L. Caesar quae responsa referat a Pompeio, quas ab eodem ad Caesarem ferat litteras; |  |
| scriptae enim et datae ita sunt ut proponerentur in publico. |  |
| In quo accusaui mecum ipse Pompeium qui, cum scriptor luculentus esset, tantas res atque eas quae in omnium manus uenturae essent Sestio nostro scribendas dederit; |  |
| itaque nihil umquam legi scriptum Σηστιωδέστερον. |  |
| Perspici tamen ex litteris Pompei potest nihil Caesari negari omniaque et cumulate quae postulet dari. |  |
| Quae ille amentissimus fuerit nisi acceperit, praesertim cum impudentissime postulauerit. |  |
| Quis enim tu es qui dicas “si in Hispaniam profectus erit”, “si praesidia dimiserit”? |  |
| Tamen conceditur, minus honeste nunc quidem uiolata iam ab illo re publica illatoque bello quam si olim de ratione habenda impetrasset. |  |
| Et tamen uereor ut his ipsis contentus sit. |  |
| Nam cum ista mandata dedisset L. Caesari, debuit esse paulo quietior dum responsa referrentur; |  |
| dicitur autem nunc esse acerrimus. |  |
| **3** Trebatius quidem scribit se ab illo VIIII Kal. Febr. rogatum esse ut scriberet ad me ut essem ad urbem; |  |
| nihil ei me gratius facere posse. |  |
| Haec uerbis plurimis. |  |
| Intellexi ex dierum ratione, ut primum de discessu nostro Caesar audisset, laborare eum coepisse ne omnes abessemus. |  |
| Itaque non dubito quin ad Pisonem, quin ad Seruium scripserit. |  |
| Illud admiror, non ipsum ad me scripsisse, non per Dolabellam, non per Caelium egisse; |  |
| quamquam non aspernor Trebati litteras, a quo me unice diligi scio. |  |
| **4** Rescripsi ad Trebatium (nam ad ipsum Caesarem, qui mihi nihil scripsisset, nolui) quam illud hoc tempore esset difficile; |  |
| me tamen in praediis meis esse neque dilectum ullum neque negotium suscepisse. |  |
| In quo quidem manebo dum spes pacis erit; |  |
| sin bellum geretur, non deero officio nec dignitati meae, pueros ὑπεκθέμενος in Graeciam. |  |
| Totam enim Italiam flagraturam bello intellego; |  |
| tantum mali est excitatum partim ex improbis, partim ex inuidis ciuibus. |  |
| Sed haec paucis diebus ex illius ad nostra responsa responsis intellegentur quorsum euasura sint. |  |
| Tum ad te scribam plura, si erit bellum; |  |
| sin autem otium aut etiam indutiae, te ipsum, ut spero, uidebo. |  |
| **5** Ego IIII Non. Febr., quo die has litteras dedi, in Formiano, quo Capua redieram, mulieres exspectabam; |  |
| quibus quidem scripseram tuis litteris admonitus ut Romae manerent. |  |
| Sed audio maiorem quendam in urbe timorem esse. |  |
| Capuae Non. Febr. esse uolebam, quia consules iusserant. |  |
| Quicquid huc erit a Pompeio adlatum, statim ad te scribam, tuasque de istis rebus litteras exspectabo. |  |
|  |  |
| **18** | **18** |
| Cicero Attico sal. | Cícero saúda Ático. |
| **1** IIII Non. Febr. mulieres nostrae Formias uenerunt tuaque erga se officia plena tui suauissimi studi ad me pertulerunt. |  |
| Eas ego, quoad sciremus utrum turpi pace nobis an misero bello esset utendum, in Formiano esse uolui et una Cicerones. |  |
| Ipse cum fratre Capuam ad consules (Nonis enim adesse iussi sumus) III Non. profectus sum, cum has litteras dedi. |  |
| Responsa Pompei grata populo et probata contioni esse dicuntur; |  |
| ita putaram. |  |
| Quae quidem ille si repudiarit, iacebit; |  |
| si acceperit, uicerit. |  |
| “Vtrum igitur” inquies “mauis?” |  |
| Responderem si quem ad modum parati essemus scirem. |  |
| **2** Cassium erat hic auditum expulsum Ancona eamque urbem a nobis teneri. |  |
| Si bellum futurum est, negotium utile. |  |
| Caesarem quidem L. Caesare cum mandatis de pace misso tamen aiunt acerrime dilectum habere, loca occupare, uincire praesidiis. |  |
| O perditum latronem\! |  |
| O uix ullo otio compensandam hanc rei publicae turpitudinem\! |  |
| Sed stomachari desinamus, tempori pareamus, cum Pompeio in Hispaniam eamus. |  |
| Haec optima in malis, quoniam illius alterum consulatum a re publica ne data quidem occasione reppulimus. |  |
| Sed haec hactenus. |  |
| **3** De Dionysio fugit me ad te antea scribere; |  |
| sed ita constitui, exspectare responsa Caesaris, ut, si ad urbem rediremus, ibi nos exspectaret, sin tardius id fieret, tum eum arcesseremus. |  |
| Omnino quid ille facere debuerit in nostra illa fuga, quid docto homine et amico dignum fuerit, cum praesertim rogatus esset, scio, sed haec non nimis exquiro a Graecis. |  |
| Tu tamen uidebis, si erit, quod nolim, arcessendus, ne molesti simus inuito. |  |
| **4** Quintus frater laborat ut tibi quod debet ab Egnatio soluat; |  |
| nec Egnatio uoluntas deest nec parum locuples est, sed cum tale tempus sit ut Q. Titinius (multum enim est nobiscum) uiaticum se neget habere idemque debitoribus suis denuntiarit ut eodem faenore uterentur, atque hoc idem etiam L. Ligus fecisse dicatur, nec hoc tempore aut domi nummos Quintus habeat aut exigere ab Egnatio aut uersuram usquam facere possit, miratur te non habuisse rationem huius publicae difficultatis. |  |
| Ego autem etsi illud ψευδησιόδειον (ita enim putatur) obseruo, “μηδὲ δίκην...”, praesertim in te, a quo nihil umquam uidi temere fieri, tamen illius querela mouebar. |  |
| Hoc, quicquid est, te scire uolui. |  |
|  |  |
| **19** | **19** |
| Cicero Attico sal. | Cícero saúda Ático. |
| **1** Nihil habeo quod ad te scribam, qui etiam eam epistulam quam eram elucubratus ad te non dederim; |  |
| erat enim plena spei bonae, quod et contionis uoluntatem audieram et illum condicionibus usurum putabam, praesertim suis. |  |
| Ecce tibi III Non. Febr. mane accepi litteras tuas, Philotimi, Furni, Curionis ad Furnium, quibus irridet L. Caesaris legationem. |  |
| Plane oppressi uidemur nec quid consili capiam scio. |  |
| Nec mehercule de me laboro; |  |
| de pueris quid agam non habeo. |  |
| Capuam tamen proficiscebar haec scribens, quo facilius de Pompei rebus cognoscerem. |  |
|  |  |
| **20** | **20** |
| Cicero Attico sal. | Cícero saúda Ático. |
| **1** Breuiloquentem iam me tempus ipsum facit. |  |
| Pacem enim desperaui, bellum nostri nullum administrant; |  |
| caue enim putes quicquam esse minoris his consulibus, quorum ego spe audiendi aliquid et cognoscendi nostri apparatus maximo imbri Capuam ueni prid. Non., ut eram iussus. |  |
| Illi autem adhuc, id est Nonis, nondum uenerant, sed erant uenturi inanes, imparati. |  |
| Gnaeus autem Luceriae dicebatur esse et adire cohortis legionum Appianarum non firmissimarum. |  |
| At illum ruere nuntiant et iam iamque adesse, non ut manum conserat (quicum enim?) sed ut fugam intercludat. |  |
| **2** Ego autem in Italia “καὶ συναποθανεῖν”, nec te id consulo; |  |
| sin extra, quid ago? |  |
| Ad manendum hiems, lictores, improuidi et neglegentes duces, ad fugam hortatur amicitia Gnaei, causa bonorum, turpitudo coniungendi cum tyranno; |  |
| qui quidem incertum est Phalarimne an Pisistratum sit imitaturus. |  |
| Haec uelim explices et me iuues consilio, etsi te ipsum istic iam calere puto; |  |
| sed tamen quantum poteris. |  |
| Ego si quid hic hodie noui cognoro, scies; |  |
| iam enim aderunt consules ad suas Nonas. |  |
| Tuas cottidie litteras exspectabo; |  |
| ad has autem cum poteris rescribes. |  |
| Mulieres et Cicerones in Formiano reliqui. |  |
|  |  |
| **21** | **21** |
| Cicero Attico sal. | Cícero saúda Ático. |
| **1** De malis nostris tu prius audis quam ego; |  |
| istinc enim emanant. |  |
| Boni autem hinc quod exspectes nihil est. |  |
| Veni Capuam ad Non. Febr., ita ut iusserant consules. |  |
| Eo die Lentulus uenit sero. |  |
| Alter consul omnino non uenerat VII Id.; |  |
| eo enim die ego Capua discessi et mansi Calibus. |  |
| Inde has litteras postridie ante lucem dedi. |  |
| Haec Capuae dum fui cognoui: |  |
| nihil in consulibus, nullum usquam dilectum; |  |
| nec enim conquisitores φαινοπροσωπεῖν audent, cum ille adsit, contraque noster dux nusquam sit, nihil agat, nec nomina dant; |  |
| deficit enim non uoluntas sed spes. |  |
| Gnaeus autem noster (o rem miseram et incredibilem\!) ut totus iacet\! |  |
| Non animus est, non consilium, non copiae, non diligentia. |  |
| Mittam illa, fugam ab urbe turpissimam, timidissimas in oppidis contiones, ignorationem non solum aduersari sed etiam suarum copiarum: |  |
| hoc cuius modi est? |  |
| **2** VII Id. Febr. Capuam C. Cassius tribunus pl. uenit, attulit mandata ad consules ut Romam uenirent, pecuniam de sanctiore aerario auferrent, statim exirent. |  |
| Vrbe relicta redeant; |  |
| quo praesidio? |  |
| Deinde exeant; |  |
| quis sinat? Consul ei rescripsit ut prius ipse in Picenum. |  |
| At illud totum erat amissum; |  |
| sciebat nemo praeter me ex litteris Dolabellae. |  |
| Mihi dubium non erat quin ille iam iamque foret in Apulia, Gnaeus noster in naui. |  |
| **3** Ego quid agam σκέμμα magnum, neque mehercule mihi quidem ullum, nisi omnia essent acta turpissime neque ego ullius consili particeps \- sed tamen, quid me deceat. |  |
| Ipse me Caesar ad pacem hortatur, sed antiquiores litterae quam ruere coepit. |  |
| Dolabella, Caelius me illi ualde satis facere. |  |
| Mira me ἀπορία torquet. |  |
| Iuua me consilio si potes, et tamen ista quantum potes prouide. |  |
| Nihil habeo tanta rerum perturbatione quod scribam; |  |
| tuas litteras exspecto. |  |
|  |  |
| **22** | **22** |
| Cicero Attico sal. | Cícero saúda Ático. |
| **1** Pedem in Italia uideo esse nullum qui non in istius potestate sit. |  |
| De Pompeio scio nihil, eumque, nisi in nauim se contulerit, exceptum iri puto. |  |
| O celeritatem incredibilem\! |  |
| Huius autem nostri \- sed non possum sine dolore accusare eum de quo angor et crucior. |  |
| Tu caedem non sine causa times, non quo minus quicquam Caesari expediat ad diuturnitatem uictoriae et dominationis sed uideo quorum arbitrio sit acturus. |  |
| Recte †sit† censeo cedendum. |  |
| **2** De Oppiis egeo consili. |  |
| Quod optimum factu uidebitur facies. |  |
| Cum Philotimo loquere, atque adeo Terentiam habebis Idibus. |  |
| Ego quid agam? |  |
| Qua aut terra aut mari persequar eum qui ubi sit nescio? |  |
| Etsi terra quidem qui possum? |  |
| Mari quo? |  |
| Tradam igitur isti me? |  |
| Fac posse tuto (multi enim hortantur), num etiam honeste? |  |
| Nullo modo quidem. |  |
| A te petam consilium, ut soleo? |  |
| Explicari res non potest. |  |
| Sed tamen si quid in mentem uenit uelim scribas, et ipse quid sis acturus. |  |
|  |  |
| **23** | **23** |
| Cicero Attico sal. | Cícero saúda Ático. |
| **1** V Id. Febr. uesperi a Philotimo litteras accepi Domitium exercitum firmum habere, cohortis ex Piceno Lentulo et Thermo ducentibus cum Domiti exercitu coniunctas esse, Caesarem intercludi posse eumque id timere, bonorum animos recreatos Romae, improbos quasi perculsos. |  |
| Haec metuo equidem ne sint somnia, sed tamen M'. Lepidum, L. Torquatum, C. Cassium tribunum pl. (hi enim sunt nobiscum, id est in Formiano) Philotimi litterae ad uitam reuocauerunt. |  |
| Ego autem illa metuo ne ueriora sint, nos omnis plane iam captos esse, Pompeium Italia cedere; |  |
| quem quidem (o rem acerbam\!) persequi Caesar dicitur. |  |
| Persequi Caesar Pompeium? |  |
| Quid? Vt interficiat? |  |
| O me miserum\! |  |
| Et non omnes nostra corpora opponimus? |  |
| In quo tu quoque ingemiscis. |  |
| Sed quid faciamus? |  |
| Victi, oppressi, capti plane sumus. |  |
| **2** Ego tamen Philotimi litteris lectis mutaui consilium de mulieribus. |  |
| Quas, ut scripseram ad te, Romam remittebam; |  |
| sed mihi uenit in mentem multum fore sermonem: |  |
| me iudicium iam de causa publica fecisse, qua desperata quasi hunc gradum mei reditus esse quod mulieres reuertissent. |  |
| De me autem ipso tibi adsentior, ne me dem incertae et periculosae fugae, cum rei publicae nihil prosim, nihil Pompeio; |  |
| pro quo emori cum pie possum tum libenter. |  |
| Manebo igitur, etsi uiuere... |  |
| **3** Quod quaeris hic quid agatur, tota Capua et omnis hic dilectus iacet; |  |
| desperata res est, in fuga omnes sunt, nisi quid eius modi fuerit ut Pompeius istas Domiti copias cum suis coniungat. |  |
| Sed uidebamur omnia biduo triduoue scituri. |  |
| L. Caesaris litterarum exemplum tibi misi; |  |
| rogaras enim. |  |
| Cui nos ualde satis facere multi ad me scripserunt; |  |
| quod patior facile, dum, ut adhuc, nihil faciam turpiter. |  |
|  |  |
| **24** | **24** |
| Cicero Attico sal. | Cícero saúda Ático. |
| **1** Philotimi litterae me quidem non nimis sed eos qui in his locis erant admodum delectarunt. |  |
| Ecce postridie Cassio litterae Capua a Lucretio, familiari eius, Nigidium a Domitio Capuam uenisse; |  |
| eum dicere Vibullium cum paucis militibus e Piceno currere ad Gnaeum, confestim insequi Caesarem, Domitium non habere militum ui milia. |  |
| Idem scripsit Capua consules discessisse. |  |
| Non dubito quin Gnaeus in fuga sit; |  |
| modo effugiat. |  |
| Ego a consilio fugiendi, ut tu censes, absum. |  |
|  |  |
| **25** | **25** |
| Cicero Attico sal. | Cícero saúda Ático. |
| **1** Cum dedissem ad te litteras tristis et metuo ne ueras de Lucreti ad Cassium litteris Capua missis, Cephalio uenit a uobis; |  |
| attulit etiam a te litteras hilariores nec tamen firmas, ut soles. |  |
| Omnia facilius credere possum quam quod scribitis, Pompeium exercitum firmum habere. |  |
| Nemo huc ita adfert omniaque quae nolim. |  |
| O rem miseram\! |  |
| Malas causas semper obtinuit, in optima concidit. |  |
| Quid dicam nisi illud eum scisse (neque enim erat difficile), hoc nescisse? |  |
| Erat enim ars difficilis recte rem publicam regere. |  |
| Sed iam iamque omnia sciemus et scribemus ad te statim. |  |
|  |  |
| **26** | **26** |
| Cicero Attico sal. | Cícero saúda Ático. |
| **1** Non uenit idem usu mihi quod tu tibi scribis, “quotiens exorior”; |  |
| ego enim nunc primum paulum exorior, et maxime quidem iis litteris quae Roma adferuntur de Domitio, de Picentium cohortibus. |  |
| Omnia erant facta hoc biduo laetiora. |  |
| Itaque fuga quae parabatur repressa est. |  |
| Caesaris interdicta, “si te secundo lumine hic offendero...”, respuuntur; |  |
| bona de Domitio, praeclara de Afranio fama est. |  |
| **2** Quod me amicissime admones ut me integrum quoad possim seruem, gratum est; |  |
| quod addis, ne propensior ad turpem causam uidear, certe uideri possum. |  |
| Ego me ducem in ciuili bello quoad de pace ageretur negaui esse, non quin rectum esset sed quia, quod multo rectius fuit, id mihi fraudem tulit. |  |
| Plane eum cui noster alterum consulatum deferret et triumphum (at quibus uerbis\! “Pro tuis rebus gestis amplissimis”) inimicum habere nolueram. |  |
| Ego scio et quem metuam et quam ob rem. |  |
| Sin erit bellum, ut uideo fore, partes meae non desiderabuntur. |  |
| **3** De HS XX Terentia tibi rescripsit. |  |
| Dionysio, dum existimabam uagos nos fore, nolui molestus esse; |  |
| tibi autem crebro ad me scribenti de eius officio nihil rescripsi, quod diem ex die exspectabam ut statuerem quid esset faciendum. |  |
| Nunc, ut uideo, pueri certe in Formiano uidentur hiematuri. |  |
| Et ego? Nescio. |  |
| Si enim erit bellum, cum Pompeio esse constitui. |  |
| Quod habebo certi, faciam ut scias. |  |
| Ego bellum foedissimum futurum puto, nisi qui, ut tu scribis, Parthicus casus exstiterit. |  |
|  |  |

